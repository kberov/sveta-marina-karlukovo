:doctype:   book
:docinfo:
:toc:
:toclevels: 2
:toc: left
:toc-title: Съдържание
:lang: bg

= Скален манастир Света Марина до Викторова лъка (Карлуково)

А. Новак (Прага, 1977)

Знанията ни за развитието на стенописа в България през Средновековието си
остават все така непълни, тъй като в по-голямата си част са основани само на
тематично-едностранчиви монографии. Единствената творба, която ни предоставя
по-обширен поглед, си остава известната книга на Грабар от 1928, издадена в
Париж footnote:[A. Grabar, La peinture religieuse en Bulgarie. Paris 1928]. Тя е
с безспорна научна стойност по принцип, като разбира се се вземат предвид
станалите наложителни множество поправки – както в подробностите, така и в
цялостния подход.

В тази връзка ще се ограничим само да споменем изключително важните открития на
по-древни пластове в кръглата църква (или ротонда: итал. rotonda – кръгла –
бел.  прев.) Св. Георги в София footnote:[Люба Красовска-Райнова, Най-ранната
стенопис в ротондата ”Св. Георги” в София.]; методичното изследване и работата
по съхраняването на рисунките от Търново, от Земен и от други места. footnote:[
Баров, Разкриване на стенописни фрагменти. Музеи и паметници XIV (1974) 93.]
Систематичната и грижлива работа на възстановителите (под ръководството на
Института за съхраняване на паметници в София) подготвя полека нов стадий на
по-подробна оценка от историците на изкуството – тук със сигурност ще има
изненади.

Тук става въпрос преди всичко за технологично-систематичен анализ (разпознаване
и сравнение на използваните материали като основа на опитите за датировка) и
снемане на горните слоеве, които често обезличават стила на първоначалните
рисунки. Също така под въпрос е и времевото определяне на отделните слоеве,
което понякога е много затруднено при мазилки от хоросан.

И в Земен са разкрити останки от два по-стари слоя, което поставя проблема за
цикъла на страстите (изображенията на Страстите Христови – бел. прев.). Даже и в Бояна, отделянето на първия от втория слой е доста трудно. Освен това трябва да се изчакат резултатите от анализа на стенописите от Беренде (Пернишко). Този
ансамбъл без съмнение трябва да бъде с различна датировка от тази на Грабар –
XIV век. Появиха се и други паметници, особено след разкопките, направени в
Хрельовата кула в Рилския Манастир footnote:[И. Прашков, Хрельовата кула. София
1973].

Множество паметници остават все още почти неизследвани и бегло документирани, и
с откриването на всяка рисунка не само се избистря традиционната представа за
развитието на българския стенопис, дадена ни от Грабар; тя се променя. Това се
разкрива най-вече в концепцията, нахвърляна от Грабар за Търновската школа.
Досега тази постановка е само прието за истина предположение. В светлината на
новите разкрития, главните особености приемат съвсем различна форма от това,
което знаем за Бояна. Ще трябва да се преразгледа предишното предположение за
броя на авторите и броя на последователните слоеве в Бачково footnote:[А.
Василев, Бачковската костница. София 1985.] във връзка с откриването на подписа
на художника Йоан Зограф Иверопулец (В апостолските времена на територията на Грузия съществували две грузински царства – източното Картли (Сакартвело), познато от гръцките извори като Иверия, и западното Егриси, познато ни също от гръцките извори като Колхида. Йоан Иверопулец е изписал параклиса-костница на основания от грузинец Бачковски манастир – бел. прев.)

Това разграничение би могло да хвърли светлина също така върху
културните отношения на България с кавказките страни, както вече бе
забелязано в сферата на архитектурата. Напротив, една по-точна периодизация на
средновековните стенописи в България се сблъсква с неразрешения проблем за
географското разпространение на различните школи. Множество средища, които са били
част от древната българска империя, днес се намират на териториите на
Югославия, Албания и Гърция. Работата на Грабар обхваща само географската рамка
на съвременна България, а областта около Охрид, например, е спомената само в
увода.

Забележителната работа на Мавродинов footnote:[Н. Мавродинов, Старобългарското
изкуство 11.—13. в. София 1966.], където се споменават дори все още недостъпните
икони от Атон, е по-мащабна. Дори да не можем да приемем националистичната
концепция за "Велика България" (каквато, разбира се, липсва при цитирания
автор), трябва да признаем, че каквото и да е представяне на развитието на
средновековното българско изобразително изкуство не би трябвало да се
ограничава до паметниците от територията на днешна България. Такова представяне
би произвело само непълна картина.

Проблемът е чисто семантичен. Да се говори за "българска" рисунка и за
"македонска" рисунка е парадоксално, тъй като народността на автора (или на
авторите) е под съмнение. Не става въпрос само за междунационалния характер на
византийската форма, аналогична на западната готическа. Става въпрос за това, че
към края на XIV-XV в. съществуват подвижни ателиета чак до Словакия (Унгария,
Галиция). Границите на държавните формирования са се променяли постоянно. Но
историкът на изкуството трябва да се съобразява с процеса на обособяване на
домакинствата и културните райони.

Така че, това е вече едно по-широко сравнение на цивилизациите на южните славяни
(и дори в случая с българите – азиатски), което до сега липсва. До
кулминационния момент на Средните Векове се говори само за една международна
цивилизация на ”Балканите”, чиито народностни особености ще се формират едва
по-късно в процес на постепенна кристализация.

Случаят с украсата на Св. Марина близо до Викторова Лъка (Община Карлуково,
Ловешки окръг) излага наяве споменатите проблеми. Украсата носи следите на
множество периоди, както е при Кастелсерпио в Италия или Волотово По до Новгород.
Отличава се едновременно с изключителна смесица от разно-народни стилове,
индивидуализъм и сплав между древни и модерни елементи.

Лицевата част на тази усамотена църква, разположена под огромна изпъкнала скала
на тридесет метра над река Искър, отдалече изглежда монументално, благодарение
на големите фигури на архангелите, както и на много впечатляващите цветове, сред
които преобладава тухлено червеното. По-подробно изследване обаче ни разкрива
богатство от преливки, което раздвижва основния цвят, преминаващ от светлосив до
тъмнотеменужен, както и много жив и обстоен рисунък, вдъхновен от някои ръкописи
от късната античност. 

Подобни аналози няма. Досега опитите за тълкуване бяха силно ограничени поради
затруднения достъп до паметника (разположен на твърде отдалечено място,
достъпен по-скоро за вандали, нежели за учени), както и от морално остарелите
вече предпоставки на Андре Грабар. Датировките на Миятев footnote:[К.
Миятев, Пещерната църква "Св. Марина". Годишник на националния музей VI
(1932—1934) 287—294.] и на Панайотова footnote:[Dora Panajotova, Bulgarian
mural paintings of the 14th century. Soﬁa 1966.], които отнасят паметника към
средата на XIV век, са разбираеми единствено в светлината на упорито
неотмиращата теория, която твърди, че художествените изкуства от времето на
византийското владичество са в упадък (cf. разцветът на стенописното изкуство в
Македония!), а също и че архаичните черти се запазват чак до XIV век. Вследствие
на твърде късната си датировка и на погрешно описана техника (яйчна темпера!),
този забележителен цикъл от рисунки остава задълго извън научния интерес,
въпреки публикацията на Миятев от 1932.

Историко-археологическият и технологичен анализ от 1971, който направихме за
Националния институт за паметниците на културата в София footnote:[Rapport de
documentation: A. Novák—Rumjana Najdenova, La chapelle rupestre Ste Marina —
Viktorova Lǎka 1971, archives НИПК Sofia.] (понастоящем – Национален институт
за недвижимо културно наследство – бел. прев.), заявява недвусмислено доста
по-ранен произход. Наложително е стенописите да се поставят сред най-добрите
балкански образци от XII-XIII век, както и да се признае тази продължителна
приемственост – неща, от които току-що посочихме, че се чувства остра липса.
Удивителното е, че тук се срещат доста повече определено "български" черти, в
сравнение с Бояна (която е толкова традиционна!). Що се отнася до техниката,
украсата на църквата Св. Марина стои далеч и от т.нар. Търновска школа (поне от
тази, както я разбира Грабар): става въпрос за изчистен рисунък, докато Търново
се определя, според Грабар, от темперната техника.

Архитектура

В архитектурно отношение църквата Св. Марина е малък еднокорабен "монашески"
параклис, каквито възникват в отдалечени, труднодостъпни местности от началото
на Средновековието из целия Левант (Левант включва цялото източно
Средиземноморие с островите му – бел. прев.): прост надлъжен кораб, 410 X 270
см отвътре, с издълбана като ниша абсида (неизразена в плана), без свод.
Използваният материал е местен варовиков камък със сенонски произход (сенон,
геология: надетаж от Горната креда – бел. прев.), разпръснат в блокове от бигор
(травертѝн, бѝгор, варовит туф – шуплеста варовита скала, която от дълбока древност  се използва за строеж и облицовка. - бел.
прев.). Вторични варовикови седименти, чиито качества – пореста структура,
малко тегло и удобно оразмеряване – напомнят на тухла. Камъните са доста грубо
изсечени (за заоблената форма на абсидата е ползван бигор) и са подредени по
класическия начин за "камери", запълнени отвътре с чакъл и чирепи, напоени с
тънък слой хоросан. И отвън, и отвътре свръзките са грижливо споени с хоросан.
Слоевете от камъни са разделени на разстояние от около един метър от дървени
греди, които имат задача да осигурят здравината на скелета. 

Порталът с изострен фронтон е разчупен от една сводеста ниша, чийто издължени
краища продължават в посока нагоре, чак до отвора на вратата, с която образуват
ясно изразено господство във височина. Този мотив с вертикалната ориентация е
често срещан в българската архитектура (Св. Йоан и Св. Тодор в Несебър, Св.
Йоан в Асеновград, Охрид и т.н.). Той се повтаря почти изцяло в църквата
недалеч от Каменно поле (Селището), където изследваният паметник изглежда
твърде подобен, както по отношение на типологията, така и на използваните
материали. footnote:[10 K. Mijatev, Църква при Каменно поле. Годишник н. м. VI
(1932—1934) 267.]

Съответствието между типовете образци в Каменно поле и Св. Марина ни
позволяват да допълним или да удостоверим детайлите, които вече не съществуват
в Св. Марина: дървеният архитрав на стрехите (архитравът/епистил – от гръцки
αρχηγός – главен и латински trabs – греда, е главната каменна носеща греда,
долната от трите части на антаблемана, лежаща обикновено върху капителите на
колоните. – бел. прев.); издаденият покрив, покрит с каменни плочи; арката от
бигор (в Св. Марина само един корниз); разположението на прозорците и т.н. От
сходството с църквата в Беренде footnote:[11 L’information m'est parvenue
grâce au Prof. Pandursky.] и според запазените следи, може да се предположи
наличието на малък опростен иконостас, обособяващ олтара (с размери
приблизително 1,1 x 2,4 м) в църквата. Подът е оформен от изгладената
повърхност на скалата, а павета от плоски камъни може и да е имало само пред
иконостаса, както и на входа като малка стълба: разликата в първоначалното
равнище между входа и пода е била без съмнение 1,5 м.

Съгласно метода, разработен от архитект Л. Динолов footnote:[12 L. Dinolov,
Принос към метричното изследване на средновековната култова архитектура в
България. Soﬁa 1963.], могат да се възстановят идеалните съотношения на пода,
определящи градежа, и да се придобие представа за височината и ъглите на
оригиналния фронтон. Още едно потвърждение на нашата възстановка е нейната
съгласуваност с графичната подредба на изображенията. Основната мярка не се
определя от дебелината на стените, които се различават значително (60-70 см),
а от радиуса на абсидата, и отговаря приблизително на 24 палци (Δα) от
византийската мерна система (едновременно и българска):

<ТАБЛИЦА>
Mo Δα cm cms(реална геометрия/gr. réelle)

радиус на абсидата – 1 24 45,72 46
[от гр.: αψίδα – дъга, полукръг, арка, свод; В християнските храмове в апсидата (винаги на изток) се намират олтарът и презвитериумът.]
дължина на абсидата – 2 48 91,44 92
височина на абсидата – 4 96 182,88 x
височина на парапета на абсидата и на протезиса – 1,5 36 68,58 x
[Протезис (гр.) – стенна ниша, долапче или апсида в северната част на олтара, служеща за дарохранителница]
дебелина на стените – 1,5 36 68,58 60-69
вътрешна широчина – 2 48 91,44 87,5
вътрешна дължина – 12 264 548,64 547
широчина на входа – 2 48 91,44 87,5
външна дължина – 12 264 548,64 547
външна широчина (широчина на фасадата) – 9 216 411,48 392
</ТАБЛИЦА>
                                                 
  
Последният размер — външна широчина — ни предоставя ключа за намаляването на
дебелината на стените. Обяснението е в предполагаемият способ, използван при
изграждането — постройката е била пригодена към очертанията на мястото (виж
фиг. 4). Дори и изчисленията да показват някои неточности, в сравнение с
действителните размери, това не е имало особено значение за дадените условия и
материали (например разликата от 1-2 см може да се дължи на слой от мазилка,
както в случая с вратата).

Чрез изследване на плана може да се разреши също и проблема с първоначалната
височина, която (в архитектурата на Византия и България) представлява
производна от размерите на плана. Така вътрешните странични стени би трябвало
да са високи 6 Mo съотнесено към ширината, а върхът на фронтона — 9 Mo от
планираната ширина на фасадата. Височината на външните странични стени от
север и юг би трябвало да е, по нашите изчисления, 5 Mo (120 Δα], т.е. 226,5
cms включително скалният корниз, вероятно издялан от бигор. Ъгълът на покрива
(според възстановката) точно съответства на посоката по мислената линия от
запазените части на фронтона.

Другояче стои въпросът с източната стена, която е била без съмнение доста по-
ниска, но чийто размери не биха могли да бъдат възстановени с достоверност.
Най-вероятно изглежда, фронтонът да е запазил действителната ос по план (виж
фиг. 4), и, ако се е запазил същият ъгъл на наклона и имаме височина на върха
8 Mo, то разликата на южната стена би трябвало да е 10 cms, а тази на
северната - 30 cms, като външните размери остават същите. Разликата във
височината на източната стена се дължи на стремежа на архитекта — да придаде
на едно твърде малко пространство усещането за уголемяване (или удължаване) на
цялостното построение по отношение на скалата. Това задава наклона на покрива,
като се започне от неговия център, което изглежда се потвърждава от запазения
участък от гредата на южната стена, върху която поляга покрива на мястото на
подпокривното пространство/таванско помещение/таван. Носеща колона в центъра
на църквата би могла да съответства на едно действително (а отчасти и
зрително) изместване на абсидата в посока на юг. Този начин на полагане на
основите на сградите ни е познат в архитектурата на Великоморавия от девети
век, благодарение на откритията на д-р Pošmourný footnote:[13 J. Pošmourný,
Budownictwo murowane Słowian wielkomorawskich Kwartalnik Hist. Kult. Mater.
XVII (1969) 633 sq.] При все това, отражението, което оказва начинът на
полагане на основите върху някои мерни различия (като отбелязаните зрителни
измами), свидетелства по-скоро за изкусна изобретателност, за умение да се
използват особеностите на мястото, отколкото за машинално прилагане на
общоприетите способи. В тази връзка може да се обърнем към гръцкото виждане за
хармония на творчеството, която смекчава студената симетрия на образеца. А то
значи да говорим за умишлено намерение на архитекта. (гръцка Хармония, архит.:
Красота в устройството и съотношенията. Това е Красотата, която произтича от
всички съставни части на едно архитектурно произведение. Отнася се и за всички
останали изкуства, и означава, най-общо, Хармония в композицията — бел.
прев.). Това намерение се потвърждава също и от цялостното построение на
фасадата, която се съчетава много сполучливо с грамадата на скалата, като
същевременно съответства точно на своеобразието на подреждане и на цветовото
решение на рисунките при входа.

Параклисът Св. Марина е изграден на мястото на древно светилище, без съмнение
тракийско. Нашето предположение почива на редица косвени доказателства —
каменната основа, издялана във времена отпреди издигането на църквата; силно
почернялата повърхност на тавана на скалната козирка; проход към цяла една
верига от карстови пещери (зад параклиса се вижда затрупаният вход на пещера);
керамиката, открита при проучвания на повърхността. Основаване на църкви или
параклиси върху места на езически капища все пак е било нещо обичайно през
Средновековието, знак за отхвърляне на миналото, но също така и приобщаване на
святостта на даденото място към новата идеология.

Иконопис и устройство

Иконописно съдържание:

лице на сградата (фронтон):
Бог-Отец
Светата Троица (Гостоприемство Авраамово)
Жертвоприношението на Исаак
Св. Марина
Двама Архангели
Йоаким и Ана

страничен фронтон (южен):
портрет на дарителя-благодетел

източна стена:
Христос (Вседържител)
Благовещение
Молещата се Богородица (Застъпница) с медальон на Иисус
Отците на Църквата
Страдания Христови (Оплакване)

западна стена:
Слизането на Свети Дух 
Преображение Господне
Успение
Възкресяването на Лазар
Отшелници (ермити)

Фронтонът представлява старозаветно въведение, съставено според обичайната
гледна точка на съгласуване между Стария и Новия Завет. Имаме
Жертвоприношението на Исаак — предобраз на бъдещата кръстна смърт на Христос;
посещението на тримата пратеници при Авраам — образ на Светата Троица.
Съответно срещаме и фигурите на мъж и жена от двете страни, както и двамата
архангели, пазители на "входа на рая" - входа на Светия Олтар. Изключение
прави само изображението на Св. Марина, покровителка на параклиса. Смазването
на змията, обаче, е ясен намек за Ева от Стария Завет и за Дева Мария от
Новия.

Украсата във вътрешността е разделена не на три пояса с икони, а само на два.
От изобразителна гледна точка, можем да възстановим разположението на
светците-войни, които непременно трябва да се обвържат с рисунките на
Константин и Елена и с тези на двамата отшелника, както е видно освен това и
от положението на следите на краката от вътрешната страна на северната стена,
върху пояс на височинна 1,5 м. Един единствен декоративен пояс — отчасти чисто
архитектурен, отчасти представляващ изрисувана драперия — украсява олтара. Над
фигурите без съмнение има, по подобие на западната стена, поредица от
евангелски сцени, разположени на пояс с височина 80 cms.

Какъвто и да е бил подборът на сцените, двете запазени изображения са
главните, определящи облика на украсата. Това са Преображение Господне и
Възкресението на Лазар, олицетворяващи състоянието на свръхестествен възторг —
възвишеност в образите на Св. Петър и Св. Яков и възраждането на духовния
живот в лицето на Лазар. Украсата се допълва смислово от сцената със Слизането
на Свети Дух, на тимпана (средната вдлъбната част на фронтона се нарича тимпан
— бел. прев.), която ни дава възможност да разчетем, на западната стена,
картината, изразяваща земното съществуване. На долния пояс се вижда
противопоставяне между отшелниците и Константин и Елена, което олицетворява
разделението между духовната и светската власт.

Размерите на изображенията на светците са изненадващи/удивителни (почти 1,5
м), като се има предвид малкото пространство. Както от разположението на пояса
(издигнат едва на 20 cms от пода), така и от размерите им, се придава
внушението, че фигурите присъстват на литургията в смисъла на "светия Божи
народ". Тук, подобно на по-старите параклиси от същия вид, в целия Левант (и
най-вече в азиатската му част), се е съхранил раннохристиянският начин на
украса. Упадъкът му (издигане над сводовете) може да се види в църквата Св.
Аполинарий Нови в Равена, а може да се предположи и в Константинопол, и
навсякъде, където раннохристиянската традиция изглежда е изместена от
тържественото преклонение пред императорите. Още по-интересно е наличието на
горния пояс (макар и реконструиран) с евангелски сцени: формите, срещани в Св.
Марина, представляват продължение на раннохристиянската традиция, която
откриваме в църквата Санта Мария Маджоре. (Тя е една от четирите велики
базилики в Рим, една от дванадесетте папски базилики в целия свят,
непосредствено подчинени на римския папа, и една от седемте поклоннически
църкви в Рим. В „Санта Мария Маджоре“ за първи път са осветени славянските
богослужебни книги и славянският език е обявен за литургичен. В базиликата се
намира паметна плоча на Св.св. Кирил и Методий. — бел. прев.)
Просъществуването на тази традиция в покрайнините на Византия, и най-вече в
България, се споменава често от Грабар. Тя изразява центробежните тежнения
(отдалеченост от културното средище) и отзвука от преобразователните усилия на
павликяните, които до XII век се съсредоточават предимно в гореспоменатото
поле на действие.

Като полъх от древността се явява рисунката на Молещата се Богородица с
медальон на Детето Иисус върху гърдите ѝ. Този образец има многобройни
успоредици, като се започне с Фарас (VII век) (Има се предвид
раннохристиянската катедрала на Коптската Православна Църква, действала от VII
до XIV век, в древния град Фарас (по-рано Пахорас, Тел-Фарас, Марис) —
историческа местност в днешен северен Судан, днес под водите на езерото Насер,
създадено в резултат на строителството на Асуанския язовир, построен през 1960
г. — бел. прев.) и се завърши с Великата Панагия от Древна Русия (Икона на
Богородица Великата Панагия (гр. — всесвета), Ярославската Оранта, XII-XIII
век — бел. прев.). Рисунката се намира в най-горната част на полукръглата ниша
на абсидата; Отците на Църквата в долния край са част от обичайната украса.
Източната част е върховният завършек на украсата. Ако фасадата представлява
старозаветно въведение, а вътрешната западна стена — борбата на човешкото
съществуване, то източната стена олицетворява сбъдването на Новия Завет: Отец
от Стария Завет приема образа на Христос-Вседържител, като присъства и на
Благовещението, и на майчинството на Девата, и на жертвата (Пиета,
Оплакването). Цялата иконопис на параклиса съставлява едно разумно устроено
единство, чийто светогледни особености ще разгледаме по-долу.

Изборът на съдържание и съчетанието на рисунките не отвеждат към някаква
поучителна цел, каквато по необходимост следват всички по-големи паметници,
често посещавани от тълпите. Може да се говори за едно изобразяване в покой, в
което се долавят отчасти и лично утешение, и представителност на общественото
положение. Този извод, между другото, произтича и от разположението на
параклиса, посещаван от време на време от поклонници, и управляван от монасите
на манастира, разположен на другия бряг на реката.

Изображението в покой на <I>Страдащият Христос</I> ("Пиета", "Христос в
гроба") в нишата на жертвеника, според доста убедителната теория на Мисливец
footnote:[14 J. Myslivec, Kristus v hrobě. In: Dvě studie z dějin byzantského
umění, Praha 1948.], възниква във Византия, вероятно през XII век.
Удостоверено е според описанието в руски требник от началото на XVI век,
според който рисунката може да се разглежда като изображение на "Унижението на
нашия Господ Иисус Христос" от литургията на Великден. Значението на доводите,
които Мисливец приписва на това изображение, за вечните литургични спорове
относно двете естества на Христос — божествено и човешко, представлява само
част от затруднението.

Основното значение се крие в свръхестествените черти на изображението,
надхвърлящо простото разказване чрез причинно-следствени връзки. Това свързва
картината с тържествените образци на Късната Римска Империя. Тържественото в
този случай е посветено на страданието, на "Унижението". На тържествената
картина ѝ се придава значението на проводник на свръхестествено възприемане на
богословската истина. Това е точно моментът, когато, хиляда години след
раждането на християнството, се наблюдават наченките на предпоставки,
позволяващи да се изрази самобитно възприятие чрез художествени средства
(както е видно от по-старите разказвателни изображения от вида в Бачково и
Нерези). Следователно се пресъздава това, което — в готическото изкуство на
Западна Европа — е новото светоусещане; действителността е осезаема чрез
сетивата. Така, имаме иконата (предполагаема) на Йерусалим и тази на Рим
(чиято датировка — XII-XIII векове — е ненадеждна), двете миниатюри в
Евангелието от Петербургския Ръкопис (Cod. Petropol. 105, Codex Petropolitanus
105) и една рисунка (неудостоверена) от Градац (Gradac — средновековен
манастир в западна Сърбия, построен през 1277-1282). Излиза, че в параклиса
Св. Марина намираме една от най-древните рисунки на Оплакването (Пиета).
Претърпените страдания са така ярко и живо изразени, че препращат, насочват,отвеждат право към/ се родеят/приравнявам пряко, са в пряко
съответствие/съпоставими с вече споменатото изображение на Жалеенето в Нерези
(1164). Все пак, при сравнението на двете изображения в Св. Марина може да се
види разликата спрямо гръцкия образец при изписване на главата на Христос. В
Нерези имаме овално лице с правилни черти, със съразмерно разположени очи, с
много извити очни кухини и с ясно очертана уста. На стенописа от Св. Марина,
напротив, откриваме плътно стиснати устни, сплеснати очни кухини, сближени очи
и сравнително смъкнато и плоско чело. Като антропология и рисунък, лицето на
Христос от св. Марина е много по-близо до портрета на Свети Йоан Кръстител от
църквата Св. Никола в Студеница (1260) footnote:[15 S. Radojčić, Geschichte
der serbischen Kunst. Berlin 1969.], и особено до сравнително неотдавнашното
изображение на Христос на Тайната вечеря в Убиси (Средновековен манастирски
комплекс в Грузия) footnote:[16 Š. Ja. Amiranašvili, История грузинского
искусства. I. Moskva 1950.]. Има изобилие от гръцки образци, и всеки един от
тях е свидетелство за същностната отлика с рисунките в Св. Марина, които се
считат за свойствено български. Напомних за грузинския образец, за да имаме
предвид азиатските съставни черти на образа; а за сръбския образец от
Студеница — заради присъщите славянски черти (ill 15).

Ако иконописният облик на западната стена издава свръхестественото естество,
вложено в стенописа; и ако същите източници са вдъхновили този единствен по
рода си портрет на Христовите страдания — то архаичното изпълнение на
вътрешните стени и решението на фасадата ни разкриват една друга черта, която
(в границите на средновековния светоглед) би могло да се определи като
народна, национална. Това се отнася най-вече до внушителните образи на
ангелите, които неизбежно препращат към предхристиянските божества-покровители
от тракийските и гръцките култове. Тук божествата се явяват очовечени,
заменяйки животинските образи от източните деспотства (деспотство — област,
управлявана от деспот в Източната Римска Империя). Било то в образа на Нике
(древна богиня на победата), на Титани или демони от рода на етруската живопис
в Тарквиния (на италиански Tarquinia, Таркуиния — град и община в италианската
провинция Витербо, регион Лацио в Етрурия, Централна Италия) —
предназначението им е най-вече на пазители на светилището, на ръководна сила,
на предтечи на християнските ангели.

Бидейки въплъщение на дните, т.е. времето (понятието за Твореца — "Старият по
дни", бел. прев.), те са споменати в една интелектуализирана форма (Интелектуализацията е
отдалечаване на емоциите и психичните конфликти чрез изразяването им под
формата на абстрактни съждения; един от оригиналните защитни механизми на
Фройд.) от Мадам д'Алверни footnote:[17 Marie—Thérèse d’Alverny, Les
Anges et les jours. Cahiers Archéol. IX (1957)] в нейния проницателен
иконописен разбор на един от куполите на църквата Св. Марко във Венеция. В
случая със Св. Марина става въпрос (извън/встрани от православното разбиране)
преди всичко за свръхестествена защита на мястото, молба за закрила свише:
единомислие с представите на хората и възвръщане на езическите обичаи.

По течението на река Искър е бил един от важните търговски и военни пътища,
водещ от Сердика (София) към Северна България. Това е видно от цяла една
верига от крепости, манастири и църкви, чиито останки се откриват от Своге
през Мездра чак до Червен бряг. Посоката и разположението им съответстват напълно на стария римски път, свързващ вътрешността на Балканите с Дакия и Панония, и са в главното направление на по-късните военни походи на Византия. Интересно е да се отбележи, че дерето зад параклиса, което се издига на югоизток от реката към едно плато в посока Луковит и Ловеч, и до ден днешен носи името "Гръцки дол": при строителството на път в сегашната община Карлуково се откриват множество скелети на загинали войници. По този именно път се отправят, без съмнение, и двата похода на император Исаак Ангел срещу бунта на братята Асеневци през 1186-1187 г., когато разположеният в близост Ловеч е обсаден. Оттеглянето на византийските войски трябва да е станало по същия път и византийците не се завръщат повече по тези земи. Бихме могли да отидем и по-далеч, за да изведем едно много ясно заключение: името на местността може да е в памет на решаващата победна битка, с която се освобождава Северна България. Над параклиса, на южния склон на дерето, се е намирала надвиснала над скалата крепост, която сега е порутена, като изключим някои незначителни останки от стени. До завладяването на България от турците в тази област просъществуват редица общности (в непосредствена близост: Кунино, Горялата Лъка (?), старото Карлуково или Викторова Лъка до манастира, Глигора). Оживената търговска дейност, която се развивала по протежение на пътя, не е изчезнала от паметта на местните обитатели. След освобождаването се възобновява обичая — на празника на Богородица, 28 август — да се провеждат панаири на мястото на старата община Карлуково (Викторова Лъка), който обичай се поддържа известно време.

И така, това е място, нуждаещо се от защита: архангелите във военните униформи на империята, с вдигнати мечове, са не само пазители на светилището, ще рече на "входа към рая" в литургическия смисъл, но в същото време въплъщават правата и сигурността на всички жители. Оттук и подчертаните им контури, които ги правят видими от разстояние. Следователно, мястото е било важно от идеологическа гледна точка, което изключва параклисът да е бил незначителен и малко посещаван от поклонници. Тайно да е бил посветен на архангелите Михаил и Гавраил? Трябва да се признае, че такова усещане предизвиква фасадата, която се вижда на голямо разстояние от параклиса. Много параклиси и църкви всъщност са посветени на Светите Архангели, особено в славянските райони на Балканите (Охрид, Варош близо до Прилеп, Сушица, Трън, Бачково, Лесново, Несебър и т.н.), и този обичай се разпростира чак до Москва (Архангелския събор), Мала Азия, Армения и Близкия Изток. В Италия го срещаме в "Сант'Анджело ин Формис" (абатство в Капуа, Южна Италия) и в параклиса на "седемте архангела" в Палермо; в Гърция главно в Солун и в Света гора Атон — все на места, където се смесват гръцките и славянските черти.

Значимостта на това почитание ще стане по-ясна, ако го сравним с това към светците-войни, с които архангелите се родеят чрез отличителни си белези — меча и военната униформа, и чието влияние за възникването на рицарството в Западна Европа е несъмнено. Това ме насочва към точната иконописна обрисовка на Грабар, във връзка с църквата 40 мъченици в Търново, издигната в чест на победоносната битка при Клокотница (1230): самото основаване на църквата е намек, напомнящ за юначната смърт на българските бойци. Подобно на тази църква в Търново, цяла поредица от изображения на светци-войни в църквите и параклисите на Трапезица — главното средище на българските боляри в Търново — се явява непосредствено свидетелство за неоспоримата историческа значимост на това явление. В противовес на подобен обичай във Византия, тук е засилено ръководното начало на борбата за национално освобождение (двойнственост на образа). В тази връзка, трябва да се изтъкне значимостта на обстоятелството, че великият архангел Михаил, пронизващ змея от Откровението със своя меч, е избран за покровител на княз Борис при неговото кръщение и става част от религиозното поклонение в царския род. footnote:[18 Le caractère "fortuit" du choix du nom d‘après l‘empereur Michel III est un symptôme courant de la cristallisation de la symbolique médiévale; l’aspect politique byzantin primordial est adopté et transposé dans l‘antithèse. Cf. la situation analogue en Géorgie: M. D. Lordkipanidze, История Грузии XI-нач. XIII века. Tbilisi 1974.] Параклисът Св. Марина свидетелства за съществуването на светците-войни в гореспоменатия смисъл (северната стена) в качеството им на двойници на светците-отшелници (южната стена). Този иконописен избор и живописното подчертаване на фигурите на архангелите неминуемо ни водят до заключението, че в параклиса Св. Марина, далеч от представата за обичайното дарение, има стремеж да се придаде силно идеологическо ударение върху едно място, свързано без съмнение с една победоносна битка и със защитата на една важна стратегическа точка.

Липсата на място ни задължава да подминем с мълчание някои често срещани иконописни черти. Въпросът с определянето на фигурите на мъж и на жена край архангелите на фасадата остава отворен. Едно относително правдоподобно тълкуване ни насочва към "срещата на Св. Йоаким и Св. Анна пред златните врата на Йерусалим". От друга страна, не е за пренебрегване и едно второ тълкуване, според което това са "изгонените от рая" — Адам и Ева в тайнствена прослава (Св. Павел: "новият Адам"). Текстът върху свитъка в ръката на архангела е трудно четим, но е възможно да бъде разчетен отчасти: "IŽE [N]E U Č[E]STI[O] ... SĚ KAĘŠ [ČLOV]ĚČE MĚ V ... BLAŽEĘ B[O]Ž[I]E ... [?BOŽESTVE] NI DOMI M[I]LOSTI ... [MOEM?]". Той може да се използва в подкрепа и на двете тълкувания. Особено внимание трябва да се обърне на сцените на Преображение и на Гостоприемство Авраамово, които ще бъдат обследвани по-внимателно в частта, посветена на формата. Остава въпросът за <I>червените ореоли</I>, който изобщо не е повдиган в досегашните изследвания.

Червеният ореол е иконописна рядкост, откриваща се в твърде древни времена, когато различните видове и образци все още не са записани като правила. Появява се доста често в Близкия Изток (Мала Азия и Грузия), но най-вече в Централна Азия, където по никакъв начин не е свързан с християнската иконопис. От гледна точка на символиката на цветовете, тук се набляга върху единението между слънцето и огъня (в тайнствен смисъл — кръвта и любовта), и може да се приеме като наследство от персийския Зороастризъм и религиозните системи, които го предхождат. Високата честота на червени ореоли в средновековната българска живопис разкрива една друга следа, водеща към Ориента, следа, която досега не е изяснена. Несъмнено може да се потърсят успоредици с поклонението към Митра сред Партите. На поклонението към архангелите с това към Кабирите-Диоскури (Кабирите или Велики богове са божества с неуточнен брой, почитани с мистериални култове в античността на островите Самотраки, Лемнос и Имброс; в градовете Тива, Тесалоники, Одесос; в тракийски царски резиденции като Севтополис и др. На Самотраки се наричат още "Велики богове". Техните мистерии се ползват с изключителна популярност в древния свят. Смята се, че тези божества и техните култове са от трако-пеласгийски произход.) като пазители и покорители на подземния огън (особено в случая със Сан Пиетро ал Монте — единственият архангел Михаил е увенчан с червен ореол). footnote:[19 A. Novák, Parthské rytony z Nisy a kořeny středověké Evropy. Travail de séminaire inédit, présenté à l’Université Charles, Prague 1969.] Едно по-задълбочено изследване на тези взаимовръзки би било твърде желателно (сред тях се нареждат дори "нестинарството" и присъствието в България на името Огнян/Огнен).

Техника и форма

Тук изследвахме линейния модел според приложената мерна система на основните градивни елементи и установихме, че в метрично отношение той е по-свободен/раздвижен, отколкото би могло да се очаква. И най-вече ореолите (за чието геометрично построение е нужен пергел) са така разнообразни, че са обусловени не според църковния обичай, а от разположението си в цялото съчетание. Първата група ореоли — 5-18 Δα в диаметър, обхваща големите фигури на фасада (архангелите, Йоаким), а на източната стена — Богородица и Страдания Христови. Втората група (12-14 Δα) е съставена най-вероятно (съдейки по остатъка от ореола на отшелника) от големите фигури на долния вътрешен пояс, включително и ореолите на Благовещение и Вседържител от източната стена, а от фасадата — Бог-Отец и Св. Марина. Така в третата работна група (8-11 Δα) се нареждат ореолите на Старозаветната Троица и на Авраам. В по-малките изображения размерите на ореолите се уеднаквяват — например в Преображението — като достигат 3-4 Δα. — Относно съразмерността на главата спрямо тялото установихме, че се придържа към класическото правило 1:8 — това ще рече девет глави правят едно тяло, с изключение на архангелите (1:6, 1:7) и фигурите от Благовещение, чиито форми показват прилагане на по-ранни "римски"" образци. Каноничното правило е предадено чрез стриктното спазване на височината на фигурите върху основния пояс с изображения — вътре и върху фасадата — 3 Mo. В противовес, височината на пояса е променлива, като вътре достига 3¼ Mo, а на фасадата (където равнището на фигурите се мени) — 3½ Mo. Отците на Църквата в абсидата са с размер 2 Mo, докато възстановката на Христос, стоящ изправен в протезиса, теоретично би изпълнила цялата абсида, от пода чак до центъра на свода, където е разположена главата.

Размерът му от 4½ Mo се явява като основа на системата от съотношения, към която се отнасят външната височина на страничните стени и размерите на фасадата: нейните размери в архитектурно отношение са със същите съотношения, като тези на ореолите от първата група по отношение на основния градивен елемент/мерна система като основна единица.

Основният размер на фигурите от 3 Мо съответства на половината вътрешна височина и на една трета от височината на фасадата. Ако приведем размерите в метричната система, ще бъдем изненадани от сродството на цялата система с антропометричния модулор на съотношенията на Льо Корбюзие (Льо Корбюзие, на френски: Le Corbusier, с истинско име Шарл Едуар Жанре-Гри, е швейцарско-френски архитект, дизайнер, градоустройственик, писател и художник. — бел. прев.) (Модулор — една хармонична мерна система, основана на човешката фигура. Модулорът се основава на две линии, подобни на тези при правилото за златната среда, но съотнесени към пропорциите на човешкото тяло. — http://groovemanifesto.net/personae/corbusier/ — бел. прев.). Горната граница на пояса с големите фигури съвпада точно с идеалната за това време височина на възрастен човек, т.е. 175 cms, което е почти височината на човешкото тялото по модулора на Льо Корбюзие (182,8 cms), и съответства на 4 Mo от мерната система, използвана в параклиса Св. Марина (височината на абсидата). Четири единици жив човек са смалени до едно Mo (допустимите граници на естествената големина на даденото пространство), като смаляването е направено съразмерно, така че снагата на изправен човек се намира на една и съща височина с пъпа — делене на модулора на Льо Корбюзие според отношенията на златното сечение (113 : 69,8). По този начин под краката на фигурите се получава допълнителна и небоядисана ивица, която в горната си част изглежда зрително по-задигната заради ореолите.

Сходството по същество с модулора на Льо Корбюзие разкрива антропометричното естество на използваната система, което преобладава над всички по-висши геометрични системи. Точно както другите делителни мерки на Льо Корбюзие се явяват като една "приблизителна" форма на златното сечение, така и тук прилагането на златното сечение, на триангулацията и на пергела проявяват същите приблизителни характеристики. Разположението на отделните участъци съответства по-скоро на обичайното правило за диагонален паралелизъм: дори и в прекомерно йератичната (йератичен — 1. жречески, свещенически; 2. тържествен, величествен; 3. установен от църковната традиция. — бел. прев.) фасада ясно личи приложената човешка мярка на линиите, разделящи тъмните и светли части на основата (височина 172 cms = 3¾ Mo, т.е. 90 Δα).

Така както златното сечение, което не е съвсем точно златно сечение, така и един квадрат, за да бъде възприеман като такъв, се намира повдигнат на страната си по правилото за елиптичен кръг (лице на квадрат). По отношение на архитектурните произведения, възникнали в гръцката сфера на влияние, затвореният в себе си западен тип конструктивизъм се явява чужд елемент и различните модели са прилагани по технологията на буквалното изпълнение, която обаче съумява да се възползва от всички познания за зрителното възприемане на формата. Показателна в това отношение е формата на отделните сегменти в постановката на Слизането на Свети Дух, на западната страна: сегментите са вписани около слизащите пламъци по продължение на леко изместен от центъра перпендикуляр (закон за обърнатата конвергенция). Изместването от центъра предизвиква тази същата промяна в симетрията, която установихме при изследването на архитектурата на параклиса, и която се среща на всяка крачка — дори и в не напълно заоблените очертания на сегментите, или в нецентрираното построение на Троицата и на Жертвоприношение Авраамово.

Засиленото въздействие на графичното оформление се проявява най-ясно върху фасадата, в чиято композиция се открояват пет пламъка в заоблени редове. Първият кръг започва от полукръга на нишата с рисунката на Св. Марина, която убива змията (радиус 22 Δα). Разстоянието от центъра на този кръг до граничната допирателна (1½ Mo) ни позволява да опишем по-голям кръг, който чрез своето двойно повторение определя основата под формата на медальон за картината с архангелите (забележете уголемяването в ширина). Равнобедреният триъгълник с връх от 84°, чийто три точки са представени от три пламъка, установява, когато се наложи върху цялата фасада (триангулация), цяла серия от чувствителни/възлови/ключови точки от композицията, и може да ги определи всичките — било то отклонението в ъгъла на наклона на покрива или в размера на вратата.

Става въпрос за един прост похват, за свободна игра с геометрията, за пълно възползване от все същата зрителна заблуда на сливане в една точка на въображаеми прави в далечина (конвергенция) — обърнато раздалечаване (обърната дивергенция). Със сходна волност художникът е поставил и кръговете на основата на Троицата и на Жертвоприношение Авраамово (r 20 Δα). От една страна, допрян до основния кръг, предназначен за покровителката на параклиса, и от друга — погълнат от наклона на покрива. Така играта с геометричните закони се отразява върху живата игра на композицията — животворен спор на формите, съответен на трептящия природен ритъм, където геометричните форми по същия начин са само градивни части. Употребата на пергела може да бъде забелязана в множество подробности от построението, най-вече в старозаветната Троица и в Жертвоприношение Авраамово. Точната им възстановка едва ли е възможна, предвид гореспоменатия свободен похват на изразяване, пък и това не променя нещата, които са разкрити посредством иконописните съпоставки с други произведения — както със съвременни, така и с по-късни.footnote:[20 Знаменитата творба на Андрей Рубльов, основана на подобен образец, е с 200 години по-късна. В своята Троица Рубльов си служи без съмнение с модел, чийто най-стар пример, познат ни до ден днешен, са стенописите в параклиса Св. Марина. Cf. A. A. Tic, Некоторые закономерности композиии икон Андреа Рублева и его школы. In: Древнерусское искусство XV—нач. XVI веков. Moskva 1963.] 

Живописна техника.
Видът на мазилката. footnote:[21  Виж доклада от документацията; CaCO3 87—94 %, тоест CaО 48,7—52,5 %, MgCО3 1,98 %, тоест MgО 1,2 %, съставки от пръст и зрънца пясък до 7,4 %; при гипсовата замазка (интонако) CaCО3 37 %, тоест CaО 20,7 %. ("Intonaco" е италианско понятие за последния много тънък слой от мазилката, върху който се рисува стенописта. Върху мазилката се рисува, докато е още влажна, за да може багрилното вещество да проникне в самото Intonaco. Intonaco is an Italian term for the final, very thin layer of plaster on which a fresco is painted. The plaster is painted while still wet, in order to allow the pigment to penetrate into the intonaco itself. — бел. прев.) ]

Видът на мазилката и следите от нейното последователно изглаждане ясно показват, че украсата е изпълнена върху влажна мазилка, по техниката за стенопис. Лепилото от влакна (плява, лен) и смлените дървени въглища служат именно за тази цел: те удължават времето за съхнене почти двойно, което позволява по-обширни повърхности да бъдат рисувани на един път. Някои подробности даже и тук са били предварително добавени и после са били частично изтрити — следите от допълнително положена темпера са най-многобройни в портрета на дарителя — но тук става въпрос само за дребни поправки и допълнения, които малко променят същностните черти на произведението. Цветовата гама на стенописите от Св. Марина се състои почти изключително от естествена пръст, съдържаща Fe, Al, Si, Ca, Mg, Mn и т.н. Тестовете за доказване наличието на Pb, Cu и Hg са отрицателни: показват липса на оловен карбонат, оловен окис, цинобър, миний, азурит, зеленикавите оттенъци на медта и други по-светли багрилни вещества, използвани за температа.

Тяхното отсъствие свидетелства за едно напредничаво майсторство в стенописа, което изобщо не се нуждае да притуря "блясък" към цветовете чрез употребата на температа. В климатичните условия на региона подобни цветови оттенъци така или иначе не биха могли да се запазят. Земни пигменти с железен оксид в червено, използвани в разнообразни съчетания и смески, са основата на богатството от цветове. Може да се направи разграничение между два тона, които в спектралния анализ се различават с незначителни отклонения в съдържанието на манган: ако съдържанието му се увеличи, получаваме типичен виолетов тон, напомнящ на хематит. Всички тези багрила са без съмнение с местен произход, пигментите са били добивани от карстовите пещери по долината на Искър. Можем да ги наречем "червен и виолетов хематит", за разлика от "синопията" (gr. sinôpis “terre rouge de Sinope” — бел. прев.) с цвят на светло-червена тухла. Синопията се използва за изпълнение на фона на рисунката; различното оцветяване се постига благодарение на наслагването (суперпозиция) на три, ако не и повече, отделни слоеве, които изпъкват на места с отличаващ се оттенък-отражение. Така се получава това трептене на цветовете, което художникът съумява да използва пълноценно, особено в картините на Троицата и Жертвоприношение Авраамово — предизвиква се от т.нар. иризация (Иризация (от ст.гр.: ἶρις /ирис/ – „дъга“) – оптично явление, при което цветът на дадена повърхност се променя с промяна на зрителния ъгъл. Наблюдава се често по повърхността на сапунени мехури, при някои животни и някои минерали. Иризацията се дължи на интерференция и дифракция на светлината при многократни отражения в тънки полупрозрачни слоеве на съответната повърхност. — бел. прев.), чрез редуването на синопията, хематита и светлата охра. Чистите цветове на стенописите на вътрешните стени са допълнени от лек сиво-син оттенък от горния най-фин слой замазка (intonaco). Този синкав повърхностен слой на мазилката, с лек оттенък на виолетово заради железните оксиди под формата на мергел (калциев карбонат), и съдържащ прах от дървени въглища, замества синия цвят във фона.

Тази прилика с техниката на ретуша ("refti"/?refit?) изглежда по-скоро като изключение, съпоставена с по-широк кръг образци; някои сходства могат да бъдат открити много лесно в традицията на късната античност (Кастелсеприо, Castelseprio), в изображенията от Мала Азия, в Преспа и — рядко и в по-различна форма — при Теофан Грек в Новгород. footnote:[22 A. V. Vincer, Материалы и техника монументально-декоративной живописи. Moskva 1953, 143.] Знаем как варта, вложена в мазилката, променя цвета (прави го по-светъл), и колко е трудно да се предвиди крайният резултат. Никак не е случаен фактът, че точно това свойство трайно е повлияло на живописното построение на стенописа, което се изпълнява чрез полагане на малки петна прости и еднородни цветове — а то значи чрез една техника на върховно опростяване. Простите местни багри и отличаването им чрез съотношение на светли и тъмни петна или цветове, обаче, започват да се заместват в балканските стенописи от дванадесети век с по-изчистени и изящни цветове, които, съчетани с меките и плавни преходи между различните оттенъци, достигат до съвършенство, непостигано дотогава. Въздействието от тези похвати, което е особено видно в толкова изчистената рисунка на планините, в искрящите гънки на робата на Авраам, или в оттенъците, присъщи на постановката на Преображение, е станало възможно точно благодарение на свойствения строеж на интонако: намаляването на процентното съдържание на вар върху повърхността и сивкавия оттенък, позволяващ плавен преход между отсенките. Може с пълно право да се предположи, че промените в похватите на стенописа, знакови за Св. Марина, са били свързани с новите изисквания, наложили се на художниците. Изисквания, които по същество изглеждат еднакви с тези, които пораждат "осветената темпера" ("détrempe illuminative") на чешката школа от XIV век. footnote:[23 A. Novak, Rekonstrukce techniky třeboňského pašijového cyklu (Възстановка на техниката на требонския цикъл на Страстите), ръкописна документация в едно копие, предоставено за съхранение в архивите на Академията на изкуствата. Praha 1967.]

Една особеност, тясно свързана с горепосоченото червено на ореолите, е преобладаващият оттенък на кървавочервения цвят: сравнително тъмен, с примеси на зелени (или в зеленикава охра) отблясъци само в най-горния слой (във фона напълно липсват). Този факт би могъл да се приеме като доказателство за един по-късен произход, ако — нека го изясним изрично — ако не сме запознати с нововъзникналите отношения, показващи нагледно, че в разглеждания регион започва да се установява нов похват, възвръщащ се към обичая от Мала Азия, от Кавказ, и от Азия като цяло. Един похват, който по-късно ще стане често срещан в България, както и във "вторичната традиция" на руската живопис. Освен с фона в зелено и светла охра на основния наситеночервен цвят, този похват, между другото, се появява, макар и рядко, даже и в Гърция; само в Западна Европа липсва изцяло. Микроскопските проби (от ръката на Архангела), дори в рамките на четирислойната схема, доказват наличието на пентименто (pentimento, от итал. — разкаяние, съжаление; произход на понятието — ранния 19 век. Авторът остъргва горния слой боя от старата картина и върху същото платно рисува нова, като остатъците от старата леко прозират. Това е художествен похват, при който част от рисунката е била покрита от художника,за да промени из основи картината — да открие или скрие човешки фигури, предмети или да промени тяхното положение. Различно е от ретуш или рисуване от друг художник върху същата картина след много години. — бел. прев.). Пентименто ще стане масов похват, в италианската живопис, само че през XVI век, а в Бохемия е установен например в картините на Теодорик (Mistr Theodorik, също Dittrich, Dětřich, Jetřich, Dětřich Pražský, 1328-1381, най-известният художник на Карл IV — бел. прев.).

В стенописите от Св. Марина прозира сътрудничеството на поне трима членове на една живописна работилница, ръководена от майстор с голяма изкусност, овладял в най-пълна мяра изкуството на стенописа, твърде находчив в съчетаването на цветовете и раздвижеността на формите. Който е съумял да свърже строгата сериозност на стила от епохата на Комнините (романски стил) и неговата "фронталност" (frontalité — принцип в древната скулптура, изискващ симетрично представяне на телата и изключващ всяко раздвижване — бел. прев.) с изтънченото и жизнерадостно изкуство на двора. Едно изпълнение набързо, като някои части са едва завършени, не оставя никакво съмнение, че става въпрос за една второстепенна работа, която, между другото, още по-добре подчертава личните качества на твореца. Изследването на живописните похвати и пластове ни води до предположението, че произходът на това изкуство не трябва да се търси в споменатата Търновска школа, а по-скоро (ако, разбира се, настоящото състояние на научните изследвания би ни позволило да приемем такова предположение) в балканската верига от стари римски градове, където може да се очаква, че се е съхранила древната традиция, чиито следи отчетливо се появяват в построението на рисунките, в цветовете и в похватите на разглеждания паметник. В тази връзка, аз мисля преди всичко за Сердика — Средец (София), разположена по средата на редицата Салона — Сирмиум — Филипополис — Адрианополис, главният съобщителен път, свързващ през континента Рим и Константинопол. Значението на София за развитието на цивилизацията на средновековна България все още не е напълно оценено според действителната му важност: би било много по-вероятно, например, рисунките от Бояна да се причислят по-скоро към местната школа, отколкото към тази в Търново (без съмнение по-несигурно предположение). Историческите доказателства свидетелстват за някои форми на независимост и относително самоуправление на градовете, разположени във вътрешността на Балканите, където, сравнено с Италия например, е действал по-скоро някакъв вид "надзор", отколкото пряко управление, което да се е усещало. Тук можем да допуснем — подобно на Солун — непрекъснатост на търговските, занаятчийските и художествените дейности, която е нарушена единствено от унищожителните нашествия на татарите. 

При все това, всеки опит за разпределение по места неизбежно попада в омагьосан кръг, от момента в който се отчете вече споменатото съществуване на подвижни живописни работилници (маловажно е дали те по произход са били свързани с дадено родно място), които възникват по целия Балкански полуостров, предизвикани от необичайно придвижване/разместване на художествените похвати. Ако се търси социологическа съпоставка, бихме могли да говорим за "изкуство на скалните манастири", по подобие с Мала Азия (например, множеството от скални параклиси в Гьореме). footnote:[24 M. Restle, Die byzantinische Wandmalerei in Kleinasien, I—III. Recklinghausen 1967.] На първо място, тук трябва да се спомене "Русенски лом" footnote:[25 Jacqueline Lafontaine—Dosogne, Notes d'archéologie bulgare. Cahiers Archéol. XVIII (1967) 45.] и областта на езерата при Охрид и Преспа, footnote:[26 L. N. Miljukova, Христианские древности западной Македонии. Изв. Рус. Археол. Инст. в К-поле IV (1899) 21.], ако оставим настрана сравнително надцененото влияние на Света гора Атон. Действително, отделни сходства ни позволяват да говорим за обмяна на ценности и познания между манастирите, за създаването на особен "монашески стил", за противопоставяне на най-разнообразни анахронизми и мистични "образци". Всички тези явления се срещат в силно изразена форма най-вече в построението (усложнено от идеологическа гледна точка и белязано от претруфен маниеризъм) на "Божествената Премъдрост" в купола на параклиса Св. Иван Рилски (Хрельова кула) в едноименния манастир (между 1335 и 1342). Това извън-обществено положение обаче придобива положителния си облик (съхранение на цивилизационната приемственост) едва след упадъка на другите културни средища в турската епоха. footnote:[27 I. Bogdanov, Български твърдини. Sofia 1971.] Съвършенството и изобретателността на Майстора на Св. Марина (в противоположност на пласт I, тъждествен като време и технология, в съседния параклис Глигора), както и целите на дарителя, свидетелства за различен произход, който не е свързван с монашеската традиция, освен по мястото и в дадения момент. Необичайното придвижване/разместване на художествените похвати на Балканите през XII-XIV век не е отражение единствено на променящата се политическа обстановка, но също така и на непознато досега разпадане на връзките, обвързващи художествените дейности с градовете. Същото състояние на разпад дава началото на готическото изкуство в Западна Европа (осветскостяване). footnote:[28 J. Pešina, Gotická nástěnná malba v zemích českých, I. Praha 1958, 55 sq.] Установява се едно съвсем различно отношение на внимание към сетивната действителност, отношение, което се оказва с чисто "праготически" или "праренесансов" облик; един обмен на подтици и внушения, невъобразими за първичния феодализъм. С обединяването, свободно и непринудено, на идеи с най-разнообразен произход, едновременно новаторски и древни, чрез "превъзходството" на своя разум, Майсторът на Св. Марина се оказва дълбоко свързан с новото течение от средата на XII век, довело до усилено развитие на културните деятелности. Основната част на творбата му по нашите предположения е създадена в първата половина на XIII век. Обучен по средновизантийски образец, чиито корени често се сочат в Нерези, но отличаващ се от последния със своето геометрично разлагане/разграждане на повърхността, както и с подчертано българските черти, Майсторът на Св. Марина изпъква в изкуството на Балканите от XIII век като личност, надарена с всички тези качества.

Съжалявам, че липсата на място ме лишава от възможността да приложа повече доказателства в подкрепа на моите изводи за датировката и да ги представя в един по-широк контекст, както възнамерявах в увода. От друга страна, бъдещото развитие на изследванията ще ни позволи да очертаем картината на проблема още по-точно от сега. Припомняйки стенописите от Бачково, с които майсторът от Св. Марина изглежда свързан чрез множество сходства (напр. Видението на Иезекиил — Жертвоприношение Ааврамово), аз просто исках да насоча вниманието към становището, че значимостта на България и градовете ѝ за праготическото възраждане на балканските изкуства може да е била по-голяма, отколкото географското разположение на запазените паметници ни позволява да преценим. Чертите, които изглежда че свързват стенописите от разглеждания параклис с палеологовия класицизъм ("движение", съразмерност, цветови обхват), приемат в обосновката, предоставена ни от Миятев и Панайотова, твърде обобщен облик, за да може да се приеме тяхното тълкуване за допустимо в рамките на балканското изкуство от XII-XIII век.

Подчертаният линеаризъм и видът на фигурите намират своя успоредица в Джурджеви ступови (манастир Стълбове на Свети Георги, в Сърбия) близо до Нови Пазар (1170) footnote:[29 Radojčić, op. cit., 20; G. Millet — A. Frolow, La Peinture du Moyen Age en Yougoslavie, I. Paris 1954.], както и в съвременните или по-късни стенописи от Мала Азия (Гьореме 22 — втората половина на XII век, Св. Варвара в долината на Soğanli — началото на XI век), с които изучаваният паметник споделя останките от древната мяра на живота; вижте подредбата на гънките, наблюдавани най-вече във фигурите на ангелите — гости на Авраам (Гьореме 1, 2а — 1070) footnote:[30 Restle, op. cit., fig. 197, 206, 440,1 sq., 22,41.] 

Играта с мацвания на четката, изпреварила изкуството на Теофан Грек, както и госпожа Панайотова проницателно установи, не е само по себе си отличителна черта на изкуството от XIV век: тя се появява в хода на развитие на представите, които бележат изкуството през XII—XIII век, донейде като белег, подобаващ на изкусността на художника. И наистина, тъкмо в Бачково вече се среща за първи път. Трябва, наравно с това, да не забравяме Кастелсеприо или Волотово Поле, footnote:[31 M. V. Alpatov, Етюды по истории русского искусства, I. Moskva 1967.] виждайки гениалния скъсен изглед в далечина, посредством който художникът е съумял да изрази изумлението на падащия ничком апостол или на спящия апостол в постановката на Преображение. Своеобразният изразен образец от Бачково — Св. Марина — Иваново — Новгород се разкрива като твърде значителен. При все това не е единственият; не се среща повече в творчеството на майстора от Св. Марина. Между другото, даже местните традиции: в украсата от Перущица footnote:[32 Датировката през VII век на Грабар изглежда малко вероятна, а самите предпоставки на автора, освен това, я правят съмнителна.] трябва да видим една от първите прояви на оцелялата древна цивилизация в римските градове от X век. Точно в Перущица са съхранени редица черти (вида на фона, съчетанието от цветове, драперията от успоредно разположени гънки и т.н.), които, в случая със Св. Марина, не биха могли да се обяснят иначе, освен като влияние от Мала Азия.

Портретът на дарителите
Изключителното разположение на портрета на дарителите на южната стена — портрет, който по своите размери се равнява с тези на светците и архангелите от фигуралния пояс — напомня на портретите на император Йоан II Комнин и съпругата му Ирина, от прочутата мозайка в Св. София, Константинопол, където са поставени непосредствено до Дева Мария (1118). footnote:[33 D. Talbot Rice, Byzantine Painting — The Last Phase. London 1968, fig. 5.]

Сравнението с тази мозайка наред с това обяснява подчертаното различие във формата, което има портретът по отношение на останалата част от украсата, където се зачита принципът на своеобразие на световете: божественият е изразителен и жив, земният е само бледа сянка. Тази разноликост на формата, предадена чрез променливия размер на фигурите, заменя обичайното йератично разграничение, и сама по себе си свидетелства за степента на независимост на дарителите.

Съпружеската двойка носи дрехите на управляващото благородничество: дарителят е пременен с кафтан (въведен през XIII век по византийски образец), украсен със завити в спирали и кръгове ластари и извезан с бисери; дарителката носи дълга разкроена роба, украсена с тънки зелени ластари, всеки от които обрамчва хералдичен орел. Орелът в хералдична стойка и червените обувки са взети от императорската символика на константинополския двор; тяхното присъствие свидетелства за близки отношения на дарителите с императорското семейство, или най-малкото показва определено положение в йерархията на властта.

Сравнението с портрета на севастократора Калоян в Бояна свидетелства за все същия държавнически сан, към който, след византийския император, принадлежат и севастократора, и деспота, и кесара. Същите звания, въведени най-напред от Алексис I Комнин през 1081, footnote:[34 P. Mutafčiev, Владетели на Просек. In: Избрани произведения, I, Sofia 1973, 233. n. 83.] са възприети от Асеневци, които се смятат за равни с императорите на Византия. Знаят се имената на неколцина севастократора, чиито сан съответства частично на този, който заема един маркграф спрямо кралската корона в Централна Европа. Изглежда, че званието севастократор предполага правото на вероятно домогване до престола, както се вижда от прословутото противопоставяне между Борил и Стрез, скоро след установяването на втората империя: то води до временно разделение на България. Във връзка с портрета на Калоян в Бояна, може да се изведе предположението, че този сан, неразделна част от независимото управление на голяма част от страната, би могло да е ограничен до София. Защото споменаването на севастократори в историята на България е свързано, поне в повечето случаи, със западните области.
Името на дарителя, което Миятев чете като "Рутеш", е почти непознато в България и издава сръбски или унгарски произход. Едновременно с това, интерес представлява граматичната форма на на името на сина на дарителя, "Костандин", която форма познаваме от Поменика от Бояна footnote:[35 M. Stančeva — S. Stančev, Боянският поменик. Soﬁa 1963.], но която в Синодика на Борил footnote:[35 S. Palauzov, Синодикът на цар Борис. In: Избрани трудове, I, Soﬁa 1974, 262.] е в класическата форма "Константин" (дали тук не става въпрос за редакция от Западна България?). Именно в западните области се сблъскват българските и сръбските интереси, които брачната политика често уравновесява. Калоян е посочен, в описанието на дарението, като "внук на Св. Стефан, крал на Сърбия" (Неманя, 1159-1196) и "братовчед на царя". Владислав, син на Стефан Първовенчани, се оженил за Белослава, дъщеря на българския цар Иван-Асен II; Милутин взема за своя трета съпруга Ана, дъщеря на цар Георги Тертер; Стефан Дечански се оженил за Теодора, дъщеря на цар Смилец; и Стефан Душан - за сестрата на Иван-Александър. Ана, дъщеря на Милутин, е женена за цар Михаил III; една от дъщерите на Стефан Неманя е без съмнение съпруга на бащата на българския цар Константин-Асен. footnote:[37 Enciklopedija ]ugoslavije, article Stefan Prvovenčani.] (Подобни връзки съществуват успоредно и по отношение на Унгария и на Византия)

Тежненията към съгласуване на политиката (редувани с военни набези) бележат и дипломатическите пътувания на сина на Неманя, Растко-Св. Сава, който умира в Търново през 1235 (по-късно Владислав предявява права към тялото, за да го погребе в Милешево през 1237). По същите причини тук са намесени и даренията; като оставим настрана Атон, трябва да отбележим като твърде показателни грамотите на манастира Св. Георги до Скопие, където като дарители са записани четирима български владетели: Калоян, Иван-Асен II, Калиман и Константин-Асен. footnote:[38 История на България, I. Sofia: BAN 1961, 190.] Подобно, Вълкашин е споменат в Поменика от Бояна. footnote:[39 Вижте бележка 35.] Редуването на политически влияния (срв. също и завръщането на Стефан Първовенчани на престола с българска помощ) е осезателно най-вече при последователното владичество на двамата сина на Стефан Първовенчани, които свалят Владислав от престола вследствие на "български влияния", докато свалянето на Константин в Търново е приписано, наред с други неща, на сръбското влияние. — Преди да разгледаме портрета на дарителя в светлината на всички тези обстоятелства, трябва наново да проверим запазения текст: 


[#img-text)]  
[link=https://github.com/kberov/sveta-marina-karlukovo/blob/master/EPSON010%20(text).png] 
image::EPSON010 (text).png[Text,800,150,align="center"]




KARTINKA NA BUKWI